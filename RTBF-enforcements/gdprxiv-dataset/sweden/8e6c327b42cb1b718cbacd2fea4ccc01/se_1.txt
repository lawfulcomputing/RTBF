Beslut
2020-03-10

Diarienr
DI-2018-9274

1 (31)

Google LLC
Amphitheatre Parkway, Mountain 
View, CA 94043 
Förenta staterna

Tillsyn enligt EU:s dataskyddsförordning 
2016/679 – Googles hantering av begäranden 
om borttagande från dess söktjänster

Innehållsförteckning
Datainspektionens beslut .......................................2
1 Redogörelse för tillsynsärendet .............................4
1.1 Allmänt ..........................................................................................................4

1.2 Innehållet i tidigare beslut såvitt nu relevant............................................6

1.2.1 Föreläggande avseende klagomål 2 och 8 ............................................6

1.2.2 Skyldighet att utreda omständigheterna i en begäran .......................7

1.2.3 Kommunikation till webbansvariga om att borttagande skett..........8
2 Motivering av beslut...........................................8
2.1 Utgångspunkter för bedömningen av uppföljda klagomål.......................8

2.2 Uppföljning av klagomål 2..........................................................................9

2.2.1 Vad som har kommit fram under handläggningen ............................9

2.2.2 Datainspektionens bedömning ...........................................................11

2.3 Uppföljning av klagomål 8.........................................................................12

2.3.1 Vad som har kommit fram under handläggningen ...........................12

2.3.2 Datainspektionens bedömning...........................................................13

2.4 Kommunikation till webbansvariga om att sökträffar har tagits bort 
och information om detta till enskilda...........................................................14

2.4.1 Vad som har kommit fram under handläggningen...........................14

Postadress: Box 8114, 104 20 Stockholm
Webbplats: www.datainspektionen.se

E-post: datainspektionen@datainspektionen.se
Telefon: 08-657 61 00

Datainspektionen

 

DI-2018-9274

2 (31)

2.4.2 Datainspektionens bedömning ..........................................................15
3 Val av ingripande.............................................23
3.1 Möjliga ingripandeåtgärder .......................................................................23

3.2 Föreläggande..............................................................................................24

3.3 Omständigheter av betydelse för om sanktionsavgift ska påföras.........25

3.3.1 Vad Google har anfört .........................................................................25

3.3.2 Bedömning av överträdelsen avseende klagomål 2 ..........................25

3.3.3 Bedömning av överträdelsen avseende klagomål 8..........................26

3.3.4 Bedömning av överträdelsen avseende meddelande till 
webbansvariga och information till enskilda ............................................27

3.3.5 Sanktionsavgifter ska påföras.............................................................28

3.4 Fastställande av sanktionsavgiftens storlek ............................................28

3.4.1 Generella bestämmelser......................................................................28

3.4.2 Det belopp som sanktionsavgifter kan bestämmas till....................29

3.4.3 Bestämmande av sanktionsavgiftens storlek ....................................30

3.5 Bilagor.........................................................................................................30
4 Hur man överklagar ..........................................31

Datainspektionens beslut
1. Datainspektionen konstaterar att Google LLC (Google) inte har vidtagit 
åtgärder så att en viss sökträff i klagomål 2 i Datainspektionens tidigare 
tillsynsbeslut med diarienummer 1013-2015 inte visas vid sökningar på 
klagandens namn med hjälp av Googles söktjänster som kan göras från 
Sverige under perioden den 25 maj 2018 till den 12 oktober 2018. Google har 
genom detta behandlat personuppgifter i strid med



artikel 9 i dataskyddsförordningen1 genom att ha behandlat känsliga 
personuppgifter som består av uppgifter om etnicitet, religiös 

1 EUROPAPARLAMENTETS OCH RÅDETS FÖRORDNING (EU) 2016/679 av den 27 april 2016 
om skydd för fysiska personer med avseende på behandling av personuppgifter och om det 

Datainspektionen

 

DI-2018-9274

3 (31)

övertygelse, mental hälsa och sexualliv, utan att för behandlingen ha 
ett giltigt undantag från förbudet att behandla känsliga 
personuppgifter.
artikel 10 i dataskyddsförordningen genom att ha behandlat 
personuppgifter som rör lagöverträdelser som består av uppgifter om 
åtal och förundersökning utan att behandlingen varit tillåten. 
artikel 17 i dataskyddsförordningen genom att inte utan onödigt 
dröjsmål ha åtgärdat klagandens begäran om borttagande.





2. Datainspektionen konstaterar att Google inte har vidtagit åtgärder så att 
en viss sökträff i klagomål 8 i Datainspektionens tidigare tillsynsbeslut med 
diarienummer 1013-2015 inte visas vid sökningar på klagandens namn med 
hjälp av Googles söktjänster som kan göras från Sverige under perioden den 
25 maj 2018 till den 11 juni 2018. Google har genom detta behandlat 
personuppgifter i strid med





artikel 10 i dataskyddsförordningen genom att ha behandlat 
personuppgifter som rör lagöverträdelser som består av uppgifter om 
anklagelser om brott och förundersökning utan att behandlingen 
varit tillåten. 
artikel 17 i dataskyddsförordningen genom att inte utan onödigt 
dröjsmål ha åtgärdat klagandens begäran om borttagande. 

3. Datainspektionen konstaterar att Google sedan den 25 maj 2018 
regelmässigt informerar webbansvariga för webbplatser när bolaget har tagit 
bort en webbadress till följd av en begäran om borttagande. Google 
behandlar genom detta personuppgifter i strid med





artikel 5.1 b i dataskyddsförordningen genom att förfarandet utgör en 
personuppgiftsbehandling som är oförenlig med det ursprungliga 
ändamål för vilket uppgifterna samlades in. 
artikel 6 i dataskyddsförordningen genom att inte ha en rättslig 
grund för behandlingen. 

4. Datainspektionen konstaterar att Google sedan den 25 maj 2018 i sitt 
webbformulär för begäran om borttagande informerar enskilda om och 
kräver att de godkänner att Google kan komma att informera de 

fria flödet av sådana uppgifter och om upphävande av direktiv 95/46/EG (allmän 
dataskyddsförordning).

Datainspektionen

 

DI-2018-9274

4 (31)

webbansvariga för sådana webbadresser som tas bort från sökresultatet till 
följd av de enskildas begäranden. Google behandlar genom detta 
personuppgifter i strid med



artikel 5.1 a genom att förfarandet är ägnat att förmå enskilda att 
avstå från att utöva sin rättighet att begära borttagande.

5. Datainspektionen beslutar med stöd av 6 kap. 3 § dataskyddslagen2 och 
artiklarna 58.2 och 83 i dataskyddsförordningen att Google ska betala en 
administrativ sanktionsavgift på 75 000 000 (sjuttiofem miljoner) kronor. 

6. Datainspektionen förelägger med stöd av artikel 58.2 d i 
dataskyddsförordningen Google att, såvitt avser begäranden om borttagande 
av visning av sökträffar vid sökningar på enskildas namn med hjälp av 
Googles söktjänster som kan göras från Sverige, 





upphöra att informera webbansvariga för webbadresser när Google 
har beviljat en begäran utom i de fall då den enskilde själv har begärt 
det. 
upphöra att visa texten ”Om webbadresser tas bort från våra 
sökresultat till följd av din begäran kan vi ge information till de 
webbansvariga för de borttagna webbadresserna” i sitt webbformulär 
för begäran om borttagande eller lämna liknande information till 
enskilda om det inte framgår att webbansvariga bara informeras om 
att en begäran har beviljats om den enskilde har begärt det. 

1 Redogörelse för tillsynsärendet

1.1 Allmänt
I maj 2015 inledde Datainspektionen med stöd av personuppgiftslagen 
(1998:204) och dataskyddsdirektivet3 ett tillsynsärende med diarienummer 
1013-2015 (det tidigare ärendet) mot Google Inc. vars legala efterträdare är 
Google LLC (Google eller bolaget). Granskningen gällde hur Google hanterar 
begäranden från fysiska personer om att vissa sökträffar inte ska visas vid 

2 Lagen (2018:218) med kompletterande bestämmelser till EU:s dataskyddsförordning. 
3 Europaparlamentets och rådets direktiv 95/46/EG av den 24 oktober 1995 om skydd för 
enskilda personer med avseende på behandling av personuppgifter och om det fria flödet av 
sådana uppgifter.

Datainspektionen

 

DI-2018-9274

5 (31)

sökningar på deras namn på bolagets söktjänster (begäran om borttagande). 
Granskningen skedde i ljuset av den dom som slog fast att enskilda har rätt 
att i vissa fall få en begäran om borttagande beviljad4 och 
dataskyddsmyndigheternas riktlinjer för tolkning av domen (WP225-
riktlinjerna)5 och denna rättighet (rätten till borttagande).

Utöver Googles hantering av begäran om borttagande i allmänhet ingick i 
granskningen även 13 klagomål som kommit in till Datainspektionen från 
enskilda som menade att bolaget felaktigt avslagit deras respektive begäran 
om borttagande. Granskningen avslutades genom beslut av den 2 maj 2017 
(det tidigare beslutet). Datainspektionen förelade i beslutet Google att senast 
den 2 augusti 2017 vidta åtgärder avseende fem av klagomålen (nr 2, 4, 5, 8 
och 9) på så sätt att de angivna sökträffarna inte ska visas vid sökningar på 
klagandenas namn.6 Datainspektionen lämnade också rekommendationer 
om hur sådana begäranden bör hanteras. Google överklagade föreläggandet 
avseende klagomål nr 8. Överklagandet avslogs den 2 maj 2018 i denna del 
och vann laga kraft den 24 maj 2018.7 

Den 25 maj 2018 började dataskyddsförordningen tillämpas. 

Mot bakgrund av tips från allmänheten om att Google inte hade följt beslutet 
och domen konstaterade Datainspektionen vid kontroll den 8 juni 2018 att 
sökträffar från klagomål nr 2 och 8 fortfarande visades. Mot denna bakgrund 
inleddes detta tillsynsärende. 

4 EU-domstolens dom av den 13 maj 2014, Google Spain och Google, C-131/12. 
5 Artikel 29-arbetsgruppen för dataskydd, ”Riktlinjer rörande verkställandet av domen 
[Google Spain och Google]” av den 26 november 2014 (WP 225). Arbetsgruppen har i och 
med att dataskyddsförordningen ikraftträdande ersatts av Europeiska dataskyddsstyrelsen 
(EDPB) (se artiklarna 68 och 94.2 i dataskyddsförordningen).
6 Beslutet i dess lydelse efter beslut om omprövning av den 14 juli 2017. Hänvisningar till 
beslutet i det följande avser beslutet i denna lydelse.
7 Förvaltningsrätten i Stockholms dom av den 2 maj 2018 i mål nr 16590-17. 
Datainspektionen överklagade förvaltningsrättens dom i den delen den gick 
Datainspektionen emot, dvs. upphävande av föreläggandet ”i den del som avser att ta bort 
sökträffar som kan visas vid sökningar på den registrerades namn med hjälp av Google 
LLC:s söktjänster som kan göras från andra länder än Sverige”. Kammarrätten beslutade 
den 3 december 2018 i mål nr 4635-18 att inte meddela prövningstillstånd vilket fastställdes 
genom Högsta förvaltningsdomstolens beslut den 11 september 2019 i mål nr 6887-18.

Datainspektionen

 

DI-2018-9274

6 (31)

Tillsynen har skett genom skriftväxling. Granskningen avser hur Google har 
hanterat klagandenas begäranden och Datainspektionens förelägganden 
avseende klagomål 2 och 8 i det tidigare beslutet. Mot bakgrund av vad som 
har framkommit har Datainspektionen även följt upp vissa frågor som även 
lyftes i rekommendationerna i beslutet. Detta avser hur Google utreder 
begäranden om borttagande samt Googles rutin att regelmässigt informera 
webbansvariga för berörda webbadresser när en begäran har beviljats och 
Googles information till enskilda om detta i Googles webbformulär för 
begäran om borttagande. 

1.2 Innehållet i tidigare beslut såvitt nu relevant

1.2.1 Föreläggande avseende klagomål 2 och 8
I det tidigare beslutet slog Datainspektionen fast att Google ”behandlar 
personuppgifter i strid med 5 a § andra stycket personuppgiftslagen vid visning 
av sökträffar efter sökning på klagandens namn i Googles söktjänster avseende 
de sökträffar som avses i 





klagomål 2 (Google nr 0-5877000003906) 
[…] [och]
klagomål 8 (Google nr 1-8544000003955), sökträffen som länkar till en 
artikel på webbplatsen www.sydsvenskan.se.” 

Datainspektionen förelade Google att ”vidta åtgärder så att de ovan nämnda 
sökträffarna inte visas vid sökningar på klagandens namn med hjälp av 
Googles söktjänster som kan göras från Sverige” och angav att ”[å]tgärderna 
ska vara genomförda senast den 2 augusti 2017.” 

Datainspektionen angav i skälen till det tidigare beslutet avseende klagomål 
2 att allmänhetens intresse av att få tillgång till uppgifterna om klaganden i 
den aktuella diskussionstråden via sökning i Googles söktjänster inte 
motiverar de integritetskränkningar som behandlingen medför. Detta mot 
bakgrund av att den aktuella diskussionstråden utgör en omfattande 
kartläggning av klaganden och redovisar tämligen omfattande och högst 
privata uppgifter om klagandens etnicitet, religiösa övertygelse, mentala 
hälsa, sexuella preferenser, lagöverträdelser (uppgifter om åtal och 
förundersökning), familj och adress. Google förelades således att upphöra 
med behandlingen. Bolaget överklagade inte beslutet.

Datainspektionen

 

DI-2018-9274

7 (31)

Datainspektionen angav i skälen till det tidigare beslutet avseende klagomål 
8 att Datainspektionen begränsade sin granskning till den sökträff som leder 
till en artikel publicerad på Sydsvenskans webbplats med uppgifter om brott 
som klaganden påstås ha begått (uppgifter om anklagelser om brott och 
pågående förundersökning). Datainspektionen bedömde att sådana uppgifter 
får anses särskilt integritetskänsliga och förelade Google att upphöra med 
behandlingen. Bolaget överklagade beslutet till förvaltningsrätten som i dom 
av den 2 maj 2018 instämde i Datainspektionens bedömning och fastställde 
beslutet.8 

1.2.2 Skyldighet att utreda omständigheterna i en begäran 
I det tidigare beslutet konstaterade Datainspektionen i huvudsak följande (se 
s. 11–14). Det finns inte några formkrav för en begäran om rättelse enligt 
dataskyddsdirektivet eller personuppgiftslagen. När det gäller hanteringen av 
en begäran kan, även om bestämmelsen i 28 § personuppgiftslagen inte är 
direkt tillämplig i detta fall, förarbetena till den bestämmelsen tjäna som 
vägledning. Enligt dessa är det tillräckligt att det av en begäran framgår att 
den registrerade är missnöjd med behandlingen i något visst avseende och 
vill att korrigering ska vidtas. Framställs en sådan begäran bör den 
personuppgiftsansvarige skyndsamt utreda om de framförda 
anmärkningarna är befogade och, om så är fallet, snarast vidta korrigeringar. 
Omfattningen av utredningen får bero av de anmärkningar som den 
registrerade har framställt. Det bör i första hand åligga den enskilde att ange 
tillräckliga uppgifter för att Google ska kunna behandla dennes begäran. 
Uppgift om vilken sökträff som avses med en begäran bör företrädesvis 
identifieras med angivande av webbadress till den webbsida som sökträffen 
länkar till. I de fall den enskilde hänvisar till namnet på en webbplats, en 
blogg eller liknande och det är möjligt att identifiera webbsidan och den 
information på webbsidan som avses bör det åligga Google att vidta åtgärder 
för att identifiera den sökträff som begäran avser. Detsamma gäller om den 
enskilde har tagit fel på toppdomänen i webbadressen till exempel .se i 
stället för .com och det framgår av bland annat sökresultatet vilken sökträff 
som den enskilde avser. Om Google, trots vidtagna utredningsåtgärder, 
bedömer att det inte är möjligt att identifiera den sökträff som den enskilde 
har begärt att Google ska ta bort eller om Google inte godtar den enskildes 

8 Förvaltningsrätten i Stockholms dom av den 2 maj 2018 i mål nr 16590-17, s. 12 st. 2.

Datainspektionen

 

DI-2018-9274

8 (31)

uppgifter om sakförhållanden bör den enskilde informeras om detta och ges 
möjlighet att komplettera sina uppgifter. 

Mot denna bakgrund rekommenderade Datainspektionen Google att vidta 
nödvändiga åtgärder för att utreda en oklar och ofullständig begäran om att 
sökträffar ska tas bort.

1.2.3 Kommunikation till webbansvariga om att borttagande skett 
I det tidigare beslutet konstaterade Datainspektionen i huvudsak följande (s. 
19-20). När Google tar bort en sökträff skickar bolaget ett meddelande till 
den webbansvarige vars webbsida är berörd om denne har anmält sig till 
Googles tjänst Webmaster Tools. I de klagomål som granskats förekommer 
vanligtvis endast ett eller ett fåtal namn på de webbsidor som sökträffarna 
länkar till. Det torde därför vara relativt enkelt för den webbansvarige att 
avgöra vem som har begärt borttagande. Google måste därför utgå från att 
information om vilka webbsidor som berörs av ett borttagande indirekt 
innebär en personuppgiftsbehandling. 

Mot denna bakgrund rekommenderade Datainspektionen Google att endast 
skicka information till webbansvariga när det står klart att sådan information 
inte innebär en kränkning av de registrerades personliga integritet.

2 Motivering av beslut

2.1 Utgångspunkter för bedömningen av uppföljda klagomål 
En sökmotorleverantör måste inom ramen för sitt ansvar, sin behörighet och 
sina möjligheter säkerställa att behandlingen av personuppgifter i 
verksamheten uppfyller kraven i dataskyddsreglerna, eftersom verksamheten 
på ett betydande sätt kan påverka grundläggande rättigheter avseende 
privatlivet och skyddet för personuppgifter för de personer som berörs.9 
Särdragen i en sökmotors verksamhet10 gör inte att den är undantagen 
förbuden och begränsningarna för behandling av känsliga uppgifter och 

9 EU-domstolens dom av den 13 maj 2014, Google Spain och Google, C-131/12, punkt 38 
och 83.
10 EU-domstolens dom av den 13 maj 2014, Google Spain och Google, C-131/12, punkt 41.

Datainspektionen

 

DI-2018-9274

9 (31)

brottsuppgifter, utan dessa gäller när sökmotorn har tagit emot en begäran 
om borttagande.11 

Datainspektionen konstaterar att om en personuppgiftsansvarig har tagit 
emot en begäran om borttagande från en registrerad, men inte tar bort 
uppgifterna utan onödigt dröjsmål eller avslår begäran på felaktiga grunder, 
sker den fortsatta behandlingen i strid med dataskyddsförordningen. När det 
är frågan om sökmotortjänster gör sig detta krav på skyndsam hantering 
särskilt gällande eftersom spridningen av personuppgifter riskerar att bli 
mycket omfattande och en alternativ hållning skulle urholka den enskildes 
möjligheter att ta tillvara sina rättigheter och skyddet för den personliga 
integriteten. 

Datainspektionen har redan i det tidigare beslutet bedömt utfallet av 
avvägningen i klagomål 2 och 8 och då funnit att behandlingen skett i strid 
med personuppgiftslagen och dataskyddsdirektivet. Nu gällande lagstiftning 
(dataskyddsförordningen) och den praxis som har tillkommit gör inte att det 
finns anledning att göra någon ny bedömning i detta hänseende.

Datainspektionen har vid tidigare tillsyn konstaterat brister i hanteringen av 
klagomål 2 och 8. Brister har funnits sedan Datainspektionens beslut vann 
laga kraft i respektive del, eller när åtgärder senast skulle genomföras, vilket 
var innan dataskyddsförordningen började tillämpas den 25 maj 2018. 
Förordningen innebär förstärkta rättigheter för enskilda och ger 
Datainspektionen väsentligen mer kraftfulla befogenheter. Utgångspunkten 
för Datainspektionens bedömning angående fortsatta överträdelser tas 
därför i datumet för genomförandet av förordningen, det vill säga den 25 maj 
2018. 

2.2 Uppföljning av klagomål 2

2.2.1 Vad som har kommit fram under handläggningen
Datainspektionen fann vid kontrollsökning den 8 juni 2018 av klagomål 2 att 
den sökträff som i beslutet angavs ”visas som första sökträff i sökresultatet 
vid en sökning utförd den 10 oktober 2016” (sökträff 2) fortfarande visades vid 
sökning på klagandens namn och begärde därför att Google skulle yttra sig. 

11 EU-domstolens dom av den 24 september 2019, G.C. m.fl., C-136/17, punkt 43-47.

Datainspektionen

 

DI-2018-9274

1 0 (31)

Google anförde i svar den 15 juni 2018 att bolaget avseende klagomål 2 per 
den 18 maj 2017 hade åtgärdat en viss webbadress (sökträff 1). 

Datainspektionen konstaterade i skrivelse den 9 juli 2018 till Google i 
huvudsak följande. Av handlingarna i det tidigare ärendet framgår att den 
sökträff som beskrevs i skälen till det tidigare beslutet var sökträff 2. 
Webbadresserna i sökträff 1 och 2 är identiska förutom att den senare har två 
extra tecken på slutet (”p2”) som är en förkortning för ”sida två” i en 
diskussionstråd på ett forum. Webbadressen i sökträff 1 identifierar både 
hela diskussionstråden och dess första sida. Datainspektionen påtalade att 
det kan finnas anledning att anse att en begäran som identifierar en sådan 
webbadress, som därmed både identifierar hela diskussionstråden och utgör 
dess första sida, inte bara omfattar sökträffar som leder till första sidan utan 
även till efterföljande sidor, såsom sökträff 2. Det gäller särskilt om det 
enskilde lämnar information som talar i denna riktning, såsom klaganden 
kan anses ha gjort genom att i komplettering till vad som angetts i 
formuläret klargöra att ”hela den tråd som angivs” kränker klagandens 
integritet (den ursprungliga begäran).12 Om Google trots detta inte ansåg sig 
skyldig att åtgärda sökträff 2 erinrade Datainspektionen om bolagets 
utrednings- och informationsskyldighet vid en oklar eller ofullständig 
begäran. 

Google anförde följande i sitt svar den 30 augusti 2018 på Datainspektionens 
begäran om att redogöra för om åtgärder skulle vidtas avseende sökträff 2 
och hur liknande situationer hanteras. Google vidtog åtgärder avseende två 
andra sidor i den aktuella tråden år 2014 och ytterligare en sida i augusti 2018 
i samband med Datainspektionens förfrågan. Google kommer inte vidta 
åtgärder avseende sökträff 2, eftersom klaganden inte specifikt begärt det. En 
sådan begäran ”är en personlig rättighet” som ”endast kan utövas av den 
registrerade” och Google ”respekterar därför den omfattning som den 
registrerade har gett sin begäran”. Detta har enligt Google stöd i WP225-
riktlinjerna då det där anges att de registrerade måste ”identifiera de specifika 
webbadresserna”.13 Skyldighet att utreda eller informera har inte uppkommit. 

12 Det tidigare ärendet, aktbilaga 1 bilaga 2 s. 2.
13 WP225-riktlinjerna, s. 14 (Datainspektionens översättning).

Datainspektionen

 

DI-2018-9274

1 1 (31)

Klaganden kontaktade Datainspektionen den 9 oktober 2018 gällande 
sökträff 2 och fick då information om bolagets inställning och möjligheten 
att göra en ny begäran vid sidan av den aktuella prövningen av den 
ursprungliga begäran, vilket klaganden gjorde den 12 oktober 2018 (den nya 
begäran). 

Google anförde följande i sitt svar den 25 oktober 2018 på Datainspektionens 
begäran att redogöra för sin bedömning av den nya begäran. Google 
åtgärdade sökträff 2 den 12 oktober 2018 med anledning av att klaganden 
framställt den nya begäran. Google tog bort sökträffen eftersom innehållet på 
webbsidan i stort sett är samma som på de webbsidor som tidigare har tagits 
bort och särskilt då webbsidan inte innehåller information om att klaganden 
har friats. 

2.2.2 Datainspektionens bedömning
Datainspektionen konstaterar att den ursprungliga begäran i klagomål 2 
omfattade sökträff 2. Detta eftersom klaganden på ett tillräckligt sätt 
identifierade den genom att dels ange den webbadress som både identifierar 
hela diskussionstråden och dess första sida (sökträff 1) i webbformuläret, dels 
hänvisa till hela tråden i sin komplettering.

Dessutom måste en diskussionstråd bedömas som en helhet och kan inte 
som Google har gjort enbart bedömas utifrån den information som 
förekommer på den sida som en sökträff länkar till. Som Svea hovrätt 
fastställt följer detta av att det för en internetanvändare som länkas till en 
sida i en diskussionstråd är uppenbart att den inte enbart omfattar inläggen 
på den sidan och att det inte utifrån inläggen på enbart en sida går att 
överblicka diskussionens innehåll.14  

Eftersom Google därmed inte har åtgärdat begäran, utan sökträffen fortsatt 
har visats fram till den 12 oktober 2018, när klaganden gjorde en ny begäran 
om borttagande, har Google inte åtgärdat begäran utan onödigt dröjsmål i 
den mening som avses i artikel 17.1 i dataskyddsförordningen. Google har 
därmed behandlat personuppgifter i strid med artikel 17 i 
dataskyddsförordningen.

14 Svea hovrätts dom av den 6 oktober 2017 i mål nr FT 494-17, s. 4 med instämmande i 
underinstansens bedömning (s. 16 f.).

Datainspektionen

 

DI-2018-9274

1 2 (31)

Som framgår av det tidigare beslutet behandlas på den webbadress som 
sökträffen leder till känsliga personuppgifter och brottsuppgifter om 
klaganden i den mening som avses i artikel 9 och 10 i 
dataskyddsförordningen. Under den aktuella perioden, det vill säga den 25 
maj till den 12 oktober 2018, är Google ansvarig för hänvisningen till 
webbadressen och i synnerhet för att länken visas i sökresultatet som 
presenteras för internetanvändare som söker på klagandens namn.15 Något 
stöd för att behandla sådana uppgifter enligt dataskyddsförordningen har 
inte funnits. Google har därmed behandlat personuppgifter i strid med 
artikel 9 och 10 i dataskyddsförordningen. 

Vidare konstaterar Datainspektionen att föreläggandet i det tidigare beslutet 
avseende klagomål 2 omfattade sökträff 2. Vad Google har anfört om att 
föreläggandet ska tolkas i ljuset av skälen till beslutet ändrar inte denna 
bedömning. Det framgår inte av ordalydelsen av beslutet att föreläggandet 
var begränsat till vissa sökträffar i klagomål 2, vilket det däremot gjorde för 
exempelvis klagomål 8 och 9 (se avsnitt 1.2.1 ovan). Det framgår vidare av 
skälen till beslutet att sökträff 2 var den sökträff som visades när 
sökresultatet kontrollerades under handläggningen och alltså vad 
Datainspektionen bedömde i beslutet.16 Google hade enkelt kunna upptäcka 
detta genom att kontrollera begärans omfattning och de sökresultat som 
visades när bolaget vidtog åtgärder för att följa föreläggandet i maj 2017. 
Eftersom Google vidtog åtgärder avseende sökträff 2 först den 12 oktober 
2018, det vill säga efter det datum som angavs i föreläggandet i det tidigare 
beslutet, har Google underlåtit att rätta sig efter ett föreläggande som 
Datainspektionen meddelat med stöd av 45 § personuppgiftslagen och 
dataskyddsdirektivet. 

2.3 Uppföljning av klagomål 8

2.3.1 Vad som har kommit fram under handläggningen
Datainspektionen fann vid kontrollsökning den 8 juni 2018 att sökträffen 
från klagomål nr 8 (sökträff 1) fortfarande visades. Datainspektionen 
påpekade detta i skrivelse till Google och hänvisade till förvaltningsrättens 

15 EU-domstolens dom av den 24 september 2019, G.C. m.fl., C-136/17, punkt 46.
16 Se det tidigare beslutet, s. 23.

Datainspektionen

 

DI-2018-9274

1 3 (31)

dom av den 2 maj 2018 som fastställde föreläggandet. Vidare påpekades att 
enligt uppgift från rätten hade domen delgivits Google samma dag som den 
meddelades och vann således laga kraft den 24 maj 2018. 

Google kontaktade Datainspektionen den 11 juni 2018. Google angav då att 
bolaget delgavs domen först den 23 maj 2018 och att den därför skulle vinna 
laga kraft den 14 juni 2018 och att Google fortfarande övervägde om domen 
skulle överklagas. Datainspektionen klargjorde då att Datainspektionen hade 
kontrollerat särskilt med förvaltningsrätten att den uppgift som rätten 
lämnat om dag för delgivning inte var ett missförstånd, men påminde Google 
om möjligheten att få domstolsprövning av om domen vunnit laga kraft.17

Google framförde i skrivelse den 15 juni 2018 att bolaget den 11 juni 2018 
beslutat att inte överklaga domen och därför den dagen hade åtgärdat 
sökträff 1. Till stöd för att delgivning ska ha skett den 23 maj 2018 lämnade 
Google in ett delgivningskvitto som undertecknats och daterats av bolagets 
ombud.

Därutöver har skriftväxling skett avseende en sökträff med identiskt innehåll 
och som leder till samma artikel som sökträff 1 på samma webbplats men 
med en annan webbadress (sökträff 2). Enligt Google fanns den sökträffen 
inte när begäran om borttagande av sökträff 1 gjordes. Google har dock 
beviljat en begäran om borttagande av sökträff 2 den 13 februari 2019 efter att 
en ny begäran inkom från klaganden den 11 februari 2019. Google ansåg att 
den begäran kunde beviljas utan att någon ny intresseavvägning behövde 
göras eftersom innehållet på webbsidan var identiskt med webbsidan för 
sökträff 1.

2.3.2 Datainspektionens bedömning
Datainspektionen konstaterar att Google inte har åtgärdat begäran i 
klagomål 8 i det tidigare beslutet så att sökträff 1 inte visas under perioden 
den 25 maj 2018 till den 11 juni 2018. Med hänsyn till att Datainspektionen 
dessförinnan i sitt beslut hade klargjort att begäran skulle beviljas, vilket 
även hade bekräftats av förvaltningsrätten i en dom som Google enligt egna 
uppgifter i vart fall hade delgivits den 23 maj 2018, kan Google inte anses ha 
åtgärdat begäran utan onödigt dröjsmål i den mening som avses i artikel 17.1 i 

17 Aktbilaga 7 och 10–12. 

Datainspektionen

 

DI-2018-9274

1 4 (31)

dataskyddsförordningen. Google har därmed behandlat personuppgifter i 
strid med artikel 17 i dataskyddsförordningen. 

Som framgår av det tidigare beslutet behandlas på den webbadress som 
sökträffen leder till brottsuppgifter om klaganden i den mening som avses i 
artikel 10 i dataskyddsförordningen. Under den aktuella perioden, det vill 
säga den 25 maj till den 11 juni 2018, är Google ansvarig för hänvisningen till 
webbsidan och i synnerhet för att länken visas i sökresultatet som 
presenteras för internetanvändare som söker på klagandens namn.18 Något 
stöd för att behandla sådana uppgifter enligt dataskyddsförordningen har 
inte funnits. Google har därmed behandlat personuppgifter i strid med 
artikel 10 i dataskyddsförordningen. 

Vidare finner Datainspektionen att Google inte har visat att bolaget har följt 
föreläggandet i det tidigare beslutet avseende klagomål 8 inom den tidsfrist 
som angavs i beslutet, som genom bolagets överklagande får anses ha varit 
när föreläggandet vann laga kraft. Datainspektionen konstaterar att detta var 
den 24 maj 2018, vilket inte ändras av de omständigheter och den bevisning 
som Google har åberopat. Google har därigenom underlåtit att rätta sig efter 
ett föreläggande som Datainspektionen meddelat med stöd av 45 § 
personuppgiftslagen och dataskyddsdirektivet. 

Beträffande sökträff 2 finner Datainspektionen att den inte omfattades av 
den ursprungliga begäran eller Datainspektionens föreläggande eftersom den 
enligt Googles uppgifter inte existerade när begäran framställdes. 

2.4 Kommunikation till webbansvariga om att sökträffar har tagits bort 
och information om detta till enskilda

2.4.1 Vad som har kommit fram under handläggningen 
Om Google beviljar en begäran om borttagande har Google som rutin att 
meddela webbansvariga (det vill säga någon som prenumererar på Googles 
tjänst ”Search Console” tidigare ”Webmaster Tools”) om vilken webbadress 
som har tagits bort och att detta skett med anledning av en begäran om 
borttagande. 

18 EU-domstolens dom av den 24 september 2019, G.C. m.fl., C-136/17, punkt 46.

Datainspektionen

 

DI-2018-9274

1 5 (31)

Googles webbformulär för begäran om borttagande innehåller texten ”[o]m 
webbadresser tas bort från våra sökresultat till följd av din begäran kan vi ge 
information till de webbansvariga för de borttagna webbadresserna”. I 
anslutning till texten uppmanas den enskilde att läsa igenom informationen 
och kryssa i en kryssruta om att de godkänner sådan behandling.19

Google har uppgett att 5 690 webbadresser har tagits bort efter begäranden 
från Sverige under perioden den 25 maj 2018 till den 11 februari 2019. 
Datainspektionen kan därigenom konstatera att information har lämnats till 
webbansvariga i ett stort antal fall. 

Google har vidare anfört i huvudsak följande. För det första är 
Datainspektionen inte behörig tillsynsmyndighet gällande Googles rutin att 
skicka sådana meddelanden. För det andra är sådana meddelanden inte 
behandling av personuppgifter. För det tredje står sådan behandling inte i 
strid med dataskyddsförordningen. Detta eftersom meddelandena är i 
överensstämmelse med principen om ändamålsbegränsning enligt artikel 
5.1.b, eftersom ändamålet är att underlätta rätten att bli glömd. Vidare har 
behandlingen en rättslig grund, eftersom Google har ett berättigat intresse 
att behandla uppgifterna för att utöka genomslaget av rätten att bli glömd 
såväl som för att informera den webbansvarige i dess egenskap av berörd 
intressent. För det fjärde är Google i enlighet med proportionalitetsprincipen 
skyldigt att balansera rätten att bli glömd mot yttrande- och 
informationsfriheten. För det femte är rutinen en lämplig och 
proportionerlig åtgärd och branschpraxis.

2.4.2 Datainspektionens bedömning

2.4.2.1 Datainspektionen är behörig att utöva tillsyn i frågan 
Datainspektionen behörighet följer av huvudregeln om att varje 
tillsynsmyndighet är behörig inom sin egen medlemsstats territorium 
(artikel 55.1 i dataskyddsförordningen). Den aktuella behandlingen är ett led 
i Googles verksamhet som sökmotorleverantör20 och är kopplad till den 
skyldighet som följer av sådan verksamhet att säkerställa att verksamheten 

19 Aktbilaga 27.2, s. 2-3.
20 Se EU-domstolens dom av den 13 maj 2014, Google Spain och Google, C-131/12, 
punkt 41 och dom av den 24 September 2019, G.C. m.fl., C-136/17 punkt 35.

Datainspektionen

 

DI-2018-9274

1 6 (31)

uppfyller kraven i dataskyddsförordningen.21 Google har i skrivelse av den 12 
december 2018 till dataskyddsmyndigheterna angett att det är Google (det 
vill säga Google LLC med säte i Förenta staterna) som bestämmer ändamålen 
och medlen för den behandlingen och att detta inte påverkas av de 
organisatoriska förändringar som bolaget gjorde den 22 januari 2019.22 De 
organisatoriska förändringar som avses är att Google från och med detta 
datum har ett huvudsakligt verksamhetsställe i Irland beträffande delar av 
sin verksamhet. Ett huvudsakligt verksamhetsställe ska ha befogenhet att 
fatta beslut avseende ändamålen och medlen för den aktuella behandlingen 
(artikel 4.16 och skäl 36). Google har inte visat att Google Irland har sådana 
befogenheter när det gäller sökmotorverksamheten. Datainspektionen anser 
därför att mekanismen för en enda kontaktpunkt (artiklarna 56 och 60) inte 
är tillämplig och att Datainspektionen därmed är behörig tillsynsmyndighet i 
ärendet.
 
2.4.2.2 Meddelandena utgör personuppgiftsbehandling
Datainspektionen finner att de aktuella meddelandena är personuppgifter 
och att det faktum att Google skickar meddelandena innebär att Google 
behandlar personuppgifter av följande skäl. Som framgår av uttrycket ”varje 
upplysning” i definitionen av begreppet personuppgifter (artikel 4.1) ska 
begreppet ges en vidsträckt innebörd. Det omfattar såväl objektiva som 
subjektiva upplysningar om de ”avser” en bestämd person, vilket är fallet om 
de på grund av sitt innehåll, syfte eller verkan är knuten till en person.23 
Uppgiften om att Google har beviljat att en sökträff till en viss webbadress 
ska tas bort avser en person, särskilt eftersom användning av uppgiften 
påverkar personens rättigheter och intressen, till exempel genom att den kan 
användas för att motverka syftet med begäran.24 För att det ska vara fråga om 
en personuppgift krävs inte att upplysningen i sig gör det möjligt att 
identifiera personen eller att alla upplysningar som är nödvändiga för 
identifiering innehas av en person. Frågan om någon är identifierbar ska 
bedömas utifrån de hjälpmedel som rimligen kan komma att användas av 
någon för att identifiera personen. En person anses inte vara identifierbar om 
risken för det i praktiken är försumbar.25 I det aktuella fallet är risken inte 

21 EU-domstolens dom av den 24 September 2019, G.C. m.fl., C-136/17 punkt 43.
22 Aktbilaga 50 bilaga 1 och 2.
23 EU-domstolens dom av den 20 december 2017, Nowak, C-434/16, punkterna 34-35. 
24 Se analogt EU-domstolens dom av den 20 december 2017, Nowak, C-434/16, punkt 39.
25 EU-domstolens dom av den 19 oktober 2016, Breyer, C-582/14, punkterna 41, 43 och 46. 

Datainspektionen

 

DI-2018-9274

1 7 (31)

försumbar, eftersom en beviljad begäran om borttagande per definition är 
kopplad till en persons namn. Identifiering kan därmed göras direkt om det 
bara finns ett namn på webbsidan som sökträffen leder till. Om det finns 
flera namn på webbsidan kan man istället ta ett namn i taget och söka på 
namnet på sökmotorn. Vid en av dessa sökningar kommer sökträffen inte 
visas och därmed indirekt avslöja att det är den personen som begärt och 
beviljats borttagande. 

2.4.2.3 Det saknas rättsligt stöd för att skicka meddelandena
Datainspektionen finner att Google inte har någon rättslig grund för 
behandlingen och att den inte heller är tillåten med stöd av att den skulle 
vara förenlig med de ursprungliga ändamål för vilket uppgifterna samlades 
in. Google behandlar därmed personuppgifter utan att ha en giltig rättslig 
grund för behandlingen i strid med artikel 5 och 6 i dataskyddsförordningen. 
Skälen för bedömningen framgår av det följande. 
 
Meddelandena har inte stöd i en rättslig förpliktelse 
Google gör gällande att behandlingen vilar på en rättslig förpliktelse (artikel 
6.1 c) enligt artikel 17.2 i dataskyddsförordningen eller, som det får uppfattas, 
enligt artikel 5.4 i EU:s plattformsförordning,26 samt att det även är att anse 
som branschpraxis enligt förslag och rekommendationer från kommissionen. 

Datainspektionen finner att behandlingen inte har stöd i artikel 17.2 
dataskyddsförordningen av följande skäl. Av ordalydelsen framgår att 
bestämmelsen ålägger personuppgiftsansvariga som har offentliggjort 
personuppgifterna en skyldighet att vidta rimliga åtgärder för att informera 
personuppgiftsansvariga som sedan återanvänder dessa personuppgifter via 
länkar, kopior eller reproduktioner. Sådan informationsskyldighet gäller inte 
sökmotorleverantörer när de ägnar sig åt den aktivitet som rätten till 
borttagande gäller i förhållandet till, nämligen att lokalisera information som 
innehåller personuppgifter som har publicerats eller lagts ut på internet av 
tredje män, indexera den på automatisk väg, lagra den tillfälligt och slutligen 
ställa den till förfogande för internetanvändare enligt en viss 
prioriteringsordning.27 Därtill krävs inte heller att sökmotorleverantörer, 
som har mottagit en begäran om borttagande av en sökträff, informerar den 

26 Europaparlamentets och rådets förordning (EU) 2019/1150 av den 20 juni 2019.
27 EU-domstolens dom av den 13 maj 2014, Google Spain och Google, C-131/12, punkt 41 
och dom av den 24 september 2019, G.C. m.fl., C-136/17 punkt 33 och 35. 

Datainspektionen

 

DI-2018-9274

1 8 (31)

tredje part som offentliggjort uppgifterna på internet som sökträffen 
hänvisar till. Syftet med skyldigheten enligt artikel 17.2 är att lägga större 
ansvar på den personuppgiftsansvarige för den ursprungliga publiceringen 
som sökträffen hänvisar till och för att enskilda inte ska tvingas framställa 
flera begäranden om radering. Kraven är högre för att den som ursprungligen 
har publicerat uppgifterna ska bevilja en begäran om radering än för att en 
sökmotorleverantör ska bevilja en begäran om borttagande av en sökträff 
som hänvisar till den ursprungliga publiceringen av uppgifterna. Det kan 
därmed konstateras att artikel 29-gruppens yttrande i WP225-riktlinjerna, 
om att meddelanden som de i ärendet aktuella från sökmotorleverantörer till 
webbansvariga inte har någon rättslig grund enligt dataskyddsreglerna, 
fortfarande är giltigt.28

Datainspektionen finner att behandlingen inte har stöd i artikel 5.4 i 
plattformsförordningen av följande skäl. För det första konstaterar 
Datainspektionen att förordningen antogs den 20 juni 2019 och ska tillämpas 
först från den 12 juli 2020 (artikel 19) och därmed inte ännu gäller. För det 
andra framgår det av den förordningens syfte och tillämpningsområde att 
den inte ska påverka unionslagstiftning som är tillämplig på bland annat 
området dataskydd (artikel 1.5). Vidare anges att kraven i 
plattformsförordningen inte bör ses som att det föreligger en skyldighet för 
en sökmotorleverantör att sprida personuppgifter till sina företagsanvändare 
och att eventuell behandling av personuppgifter bör ske i enlighet med 
unionens rättsliga ram om skydd för fysiska personer med avseende på 
behandling av personuppgifter och om respekt för privatlivet och skydd för 
personuppgifter, framför allt dataskyddsförordningen (skäl 35). 

Som konstaterats i föregående stycke och utvecklas i följande två avsnitt (om 
berättigat intresse och ändamålsbegränsning) talar omständigheterna i det 
aktuella fallet emot att behandlingen skulle vara tillåten eller motiverad 
eftersom visningen av en sökträff kan vara olaglig utan att den ursprungliga 
publiceringen är det. En webbansvarigs intresse av att veta att en sökträff 
inte visas vid sökning på en persons namn är svagt i jämförelse med de 
intressen som gör sig gällande i de fall som plattformsförordningen avser 
skydda (skäl 1-5). Mot samma bakgrund kan behandlingen inte heller, såsom 

28 Se EDPB, Guidelines 5/2019 “on the Criteria of the Right to be Forgotten in the search 
engine cases under the GDPR” (part 1), antagna den 2 december 2019 för publik 
konsultation, s. 4-5, med hänvisning till WP225-riktlinjerna, punkt 23.

Datainspektionen

 

DI-2018-9274

1 9 (31)

Google påstått, anses vara förenlig med etablerad och vanligt förekommande 
branschpraxis.

Meddelandena har inte stöd av ett berättigat intresse
Google gör gällande att behandlingen stödjer sig på Googles legitima intresse 
(artikel 6.1 f) av att ”informera den webbansvarige, som en viktig intressent, 
att en webbadress som länkar till den webbansvariges webbsida har tagits bort 
med hänvisning till [dataskyddsförordningen]”.29 Google anför att hänsyn ska 
tas till att den enskilde informeras om och kan förvänta sig behandlingen, 
som kan få en positiv effekt för denne genom att uppgifterna tas bort från 
den ursprungliga webbsidan. Vidare menar Google att uppgifterna inte utgör 
särskilda kategorier av personuppgifter, minimeras så långt som möjligt och 
bara delas med en mottagare som redan har tillgång till dem. 

Datainspektionen finner att Googles behandling inte är tillåten med 
hänvisning till något av de intressen som Google har anfört. Inget av 
villkoren enligt artikel 6.1 f är uppfyllda, nämligen förekomsten av ett 
berättigat intresse hos den personuppgiftsansvarige eller tredje part, att 
behandlingen är nödvändig för det berättigade intresse som eftersträvas och 
att inte den enskildes intressen eller grundläggande fri- och rättigheter väger 
tyngre och kräver skydd av personuppgifter.30 

Google har för det första anfört att behandlingen kan leda till att den 
webbansvarige tar bort de ursprungliga uppgifterna, alltså vad som får 
uppfattas som den webbansvariges intresse av att pröva sin egen eventuella 
skyldighet att ta bort uppgifterna från webbsidan. Datainspektionen 
konstaterar dock att det intresse som Google åberopar är hypotetiskt vid 
tidpunkten för behandlingen, eftersom Google inte vet om den 
webbansvariga har intresse av att göra någon sådan bedömning. Det är 
således inte ett berättigat intresse i dataskyddsförordningens mening.31 
Behandlingen kan då inte heller anses nödvändig. Den webbansvarigas 
intressen kan, vid en intresseavvägning, inte heller anses väga tyngre än de 
registrerade grundläggande fri- och rättigheter. 

29 Aktbilaga 45, s. 14. 

30 Se EU-domstolens dom av den 4 maj 2017, Rīgas satiksme, C‑13/16, punkt 28.
31 EU-domstolens dom av den 11 december 2019, TK, C‑708/18, punkt 44.

Datainspektionen

 

DI-2018-9274

2 0 (31)

Google har därtill åberopat allmänhetens berättigade intresse av att Google 
inte fattar felaktiga beslut om borttagande. Datainspektionen konstaterar att 
Google skickar meddelandena först efter att Google redan har tagit bort en 
sökträff, alltså efter att Google redan ska ha gjort den avvägning som krävs 
för att inte fatta felaktiga beslut. Det är därmed inte ett faktiskt intresse vid 
tidpunkten för behandlingen. Det är således inte ett berättigat intresse i 
dataskyddsförordningens mening.32

Om det Google har anfört gällande felaktiga beslut istället ska uppfattas som 
att det berättigade intresset är allmänhetens intresse av att felaktiga beslut 
om att ta bort sökträffar i efterhand ska kunna rättas till är 
Datainspektionens bedömning är att behandlingen inte är nödvändig. 
Uppgiften att Google har tagit bort en webbadress är inte tillräcklig för att 
den webbansvarige ska kunna bedöma om beslutet är felaktigt, då den 
webbansvarige saknar kunskap om vad den enskilde har anfört i sin begäran. 

Datainspektionen bedömer dessutom att den enskildes intressen väger 
tyngre baserat på följande omständigheter. 

Det faktum att dataskyddsmyndigheterna i WP225-riktlinjerna (punkt 23) 
uttryckligen redan avrått sökmotorleverantörer från att skicka sådana 
meddelanden talar emot att den skulle vara tillåten vid en intresseavvägning. 
Det är bara Google och den enskilde som vet om att Google har beviljat en 
begäran om borttagande. Genom att Google lämnar ut uppgifterna till tredje 
man innebär detta en allvarligare kränkning än om uppgifterna hade varit 
allmänt tillgängliga.33 

Utlämnandet av uppgifterna till den webbansvarige sker dessutom utan 
tillräckliga skyddsåtgärder, då Google inte visat att bolaget kan garantera 
eller har någon möjlighet att påverka att den webbansvariga inte använder 
uppgifterna på ett otillbörligt sätt eller att uppgifterna inte lämnas ut till 
webbansvariga i tredje land som inte omfattas av adekvata skyddsåtgärder. 

När det gäller den enskildes berättigade förväntningar har Google förvisso 
informerat i sitt webbformulär om att behandlingen kan komma att ske, men 

32 EU-domstolens dom av den 11 december 2019, TK, C‑708/18, punkt 44.

33 EU-domstolens dom av den 24 november 2011, Asociación Nacional de Establecimientos 
Financieros de Crédito, C‑468/10 och C‑469/10, punkt 45.

Datainspektionen

 

DI-2018-9274

2 1 (31)

har gjort detta på ett vilseledande sätt som ger intryck av att behandlingen 
måste godkännas av den enskilde för att begäran om borttagande ska 
hanteras, eller att behandlingen följer av Googles rättsliga förpliktelse att 
hantera begäran. Det måste därvid beaktas att Google inte har informerat de 
registrerade om att den rättsliga grunden för behandlingen är berättigat 
intresse enligt artikel 6.1 f (artikel 13.1 c), bolagets eller tredje parts 
berättigade intressen som gör behandlingen nödvändig (artikel 13.1 d) eller 
bolagets avsikt att överföra uppgifterna till tredjeland (artikel 13.1 f). Det har 
inte heller framkommit att Google uttryckligen har meddelat den enskilde 
om den enskildes rätt enligt artikel 21.1 att när som helst invända mot 
behandling som stödjer sig på berättigat intresse och redovisat detta tydligt, 
klart och åtskilt från annan information (artikel 21.4). 

Mot denna bakgrund är behandlingen inte tillåten med stöd av ett berättigat 
intresse.

Meddelandena är inte förenliga med de ursprungliga ändamålen 
Google gör slutligen gällande att skickandet av meddelande är förenligt med 
de ursprungliga ändamål för vilket uppgifterna samlades in, alltså Googles 
skyldighet att på begäran i vissa fall ta bort sökträffar (artikel 17.1 och 17.3). 
Enligt Google är syftet med behandlingen att ”ge den webbansvariga en 
möjlighet att ta bort det faktiska innehållet på webbsidan, eftersom detta ökar 
genomslaget för rätten att bli glömd”. Google gör alltså gällande att bolaget 
skickar dessa meddelanden med stöd av artikel 6.4 dataskyddsförordningen.

Dataskyddsförordningen innehåller kriterier för att avgöra om en behandling 
för andra ändamål är förenlig med de ändamål för vilket uppgifterna 
ursprungligen samlades in eller om behandlingen strider mot principen om 
ändamålsbegränsning i artikel 5.1 b i dataskyddsförordningen (led a–e i 
artikel 6.4 och skäl 50). Flera av de omständigheter som är relevanta enligt 
dessa kriterier har redan redogjorts för i föregående avsnitt och kommer 
därför bara redovisas summariskt här. 

Datainspektionen konstaterar att den aktuella behandlingen varken grundar 
sig på den registrerades samtycke eller unionsrätten eller medlemsstaternas 
nationella rätt. Vidare konstaterar Datainspektionen i enlighet med 
kriterierna i artikel 6.4 att kopplingen mellan ändamålen (led a) är svag, 
eftersom som anförts i föregående avsnitt de registrerades möjligheter och 
rättigheter beträffande begäranden till sökmotorleverantörer och 

Datainspektionen

 

DI-2018-9274

2 2 (31)

webbplatsinnehavare inte är likvärdiga. Sammanhanget är inte heller sådant 
att den senare behandlingen är vad den enskilde typiskt sett kan förvänta sig 
(led b), vilket inte förändras av den information som Google har lämnat om 
behandlingen i sitt webbformulär då den informationen är vilseledande. Att 
en begäran om borttagande gjorts och beviljats får i sig anses vara 
personuppgifter av integritetskänslig art (led c). Dessutom talar det faktum 
att en begäran om borttagande har beviljats för att de underliggande 
uppgifterna på webbsidan ofta är sådana särskilt känsliga uppgifter eller 
brottsuppgifter som avses i artikel 9 och 10 i dataskyddsförordningen. 

Konsekvenserna av den efterföljande behandlingen (led d) får i regel anses 
negativ för den enskilde och kan rentav användas för att motverka syftet med 
begäran. Den enskilde är inte heller skyldig att först eller samtidigt vända sig 
till den webbansvarige där uppgifterna publicerats och begära att de tas bort 
och kan dessutom antas ha sämre möjlighet till framgång med en sådan 
begäran på grund av att den ursprungliga publiceringen kan ha ett starkare 
yttrandefrihetsrättsligt skydd.34 Dessutom kan kännedom om att sökmotorn 
beviljat en begäran antas medföra risk för att vissa webbansvariga försöker 
kringgå beslutet om borttagande genom att återpublicera uppgifterna på en 
annan adress eller sprida dem på annat sätt. Som ovan anförts har Google 
inte visat att bolaget uppställt några garantier eller skyddsåtgärder för att 
motverka detta (led e). 

Google gör inte någon prövning av lämpligheten att skicka meddelandena i 
det enskilda fallet och erbjuder heller inte den enskilde någon möjlighet att 
invända. Googles rutin i övrigt för att hantera borttagande, nämligen enbart 
utifrån specifika webbadresser, med krav på nya begäranden även när samma 
innehåll återpubliceras, medför risk för att enskilda utsätts för onödigt 
lidande som en följd av behandlingen. Exempel på detta är sökträff 2 i 
klagomål 8, där bolaget hade blockerat den sökträff som Datainspektionen 
förelagt om, men där samma innehåll återigen dykt upp i sökresultatet då 
den webbansvariga återpublicerat innehållet på samma webbplats, men på 
en ny webbadress. De enskilda måste själva bevaka och reagera på eventuella 
återpubliceringar i bolagets söktjänster. Detta urholkar effektiviteten av 
deras rättigheter och ligger därmed inte i deras intresse. 

34 EU-domstolens dom av den 13 maj 2014, Google Spain och Google, C-131/12, punkt 83 
och 85 samt dom av den 24 september 2019, G.C. m.fl., C-136/17, punkt 52 och 
generaladvokatens förslag till avgörande i målet, punkt 81.

Datainspektionen

 

DI-2018-9274

2 3 (31)

Datainspektionen finner att Google inte har stöd av artikel 6.4 och att 
förfarandet utgör en överträdelse av principen om ändamålsbegränsning i 
artikel 5.1 b i dataskyddsförordningen. 

2.4.2.4 Informationen till de enskilda bryter mot öppenhetsprincipen 
Google har anfört att syftet med informationen till de enskilda i 
webbformuläret om att meddelanden skickas till webbansvariga är att 
uppfylla kraven på rätten till information samt principen om laglighet, 
korrekthet och öppenhet och att detta följer av praxis.35

Datainspektionen ifrågasätter inte att Google är skyldig att informera de 
registrerade om vilka mottagare som kommer att få ta del av deras uppgifter 
enligt artikel 13.1 e, men konstaterar att den informationsplikten syftar till att 
skydda de registrerade.36 Som konstaterats i föregående avsnitt är den 
aktuella överföringen olaglig och till nackdel för den enskilde. Som där också 
anförts har Google lämnat vilseledande information till de enskilda om den 
rättsliga grund som behandlingen baseras på. Dessutom har 
dataskyddsmyndigheterna gemensamt, och Datainspektionen särskilt, 
tidigare uppmärksammat Google på bristerna med rutinen att skicka sådana 
meddelanden utan att Google har åtgärdat detta. Därtill kräver Google att de 
enskilda godkänner förfarandet för att få skicka in en begäran om 
borttagande. Mot denna bakgrund framstår den information som Google 
lämnar till enskilda om behandlingen som vilseledande på ett sätt som får 
anses vara ägnat att förmå enskilda att avstå från att utöva sin rätt att begära 
borttagande. Genom detta behandlar Google personuppgifter i strid med 
öppenhetsprincipen i artikel 5.1 a i dataskyddsförordningen. 

3 Val av ingripande

3.1 Möjliga ingripandeåtgärder
Datainspektionen har ett antal korrigerande befogenheter att tillgå enligt 
artikel 58.2 a–j i dataskyddsförordningen, bland annat att förelägga den 

35 EU-domstolens dom av den 16 januari 2019, Deutche Post AG, C-496/17, punkt 59 och 
dom av den 1 oktober 2015, Bara m.fl., C-201/14, punkt 34.
36 EU-domstolens dom av den 7 maj 2009, Rijkeboer, C-553/07, punkterna 34-35.

Datainspektionen

 

DI-2018-9274

2 4 (31)

personuppgiftsansvarige att se till att behandlingen sker i enlighet med 
förordningen och om så krävs på ett specifikt sätt och inom en specifik 
period.

Av led (i) i artikel 58.2 och artikel 83.2 i dataskyddskyddsförordningen 
framgår att Datainspektionen har befogenhet att påföra administrativa 
sanktionsavgifter i enlighet med artikel 83. Beroende på omständigheterna i 
det enskilda fallet ska administrativa sanktionsavgifter påföras utöver eller i 
stället för de andra åtgärder som avses i artikel 58.2. Vidare framgår av artikel 
83.2 vilka faktorer som ska beaktas vid beslut om administrativa 
sanktionsavgifter ska påföras och vid bestämmande av avgiftens storlek.

Om det är fråga om en mindre överträdelse får Datainspektionen enligt vad 
som anges i skäl 148 i dataskyddsförordningen i stället för att påföra en 
sanktionsavgift utfärda en reprimand enligt artikel 58.2 c. Hänsyn ska tas till 
försvårande och förmildrande omständigheter i fallet, såsom överträdelsens 
karaktär, svårighetsgrad och varaktighet samt tidigare överträdelser av 
relevans. 

3.2 Föreläggande
Datainspektionen har konstaterat att Google genom att regelmässigt skicka 
meddelande till webbansvariga om att sökträffar har tagits bort behandlar 
personuppgifter i strid med artiklarna 5.1 b och 6 i dataskyddsförordningen.

Vidare har konstaterats att Google lämnar vilseledande information om 
skickandet av sådana meddelanden på ett sätt som strider mot artikel 5.1 a i 
dataskyddsförordningen.

Google ska därför föreläggas att se till att behandlingen i dessa delar sker i 
enlighet med dataskyddsförordningen enligt följande. 

Datainspektionen förelägger med stöd av artikel 58.2 d i 
dataskyddsförordningen Google att, såvitt avser begäranden om borttagande 
av visning av sökträffar vid sökningar på enskildas namn med hjälp av 
Googles söktjänster som kan göras från Sverige, 



upphöra att informera webbansvariga för webbadresser när Google 
har beviljat en begäran utom i de fall då den enskilde själv har begärt 
det. 

Datainspektionen

 

DI-2018-9274

2 5 (31)



upphöra att visa texten ”Om webbadresser tas bort från våra 
sökresultat till följd av din begäran kan vi ge information till de 
webbansvariga för de borttagna webbadresserna” i sitt webbformulär 
för begäran om borttagande eller lämna liknande information till 
enskilda om det inte framgår att webbansvariga bara informeras om 
att en begäran har beviljats om den enskilde har begärt det. 

3.3 Omständigheter av betydelse för om sanktionsavgift ska påföras 

3.3.1 Vad Google har anfört
Google har anfört att det i fråga om klagomål 2 och 8 är fråga om isolerade 
händelser avseende två enskilda registrerade och är konsekvenser av 
godtagbara och väl underbyggda tolkningar av tillämplig lag. Det kan inte 
vara i överensstämmelse med avsikten eller det övergripande syftet med 
dataskyddsförordningen att utfärda alltför stora sanktionsavgifter för 
överträdelser som hänför sig till enskilda materiella tolkningar av gällande 
rätt med liten eller ingen inverkan på registrerade. I det aktuella fallet har 
det överhuvudtaget inte visats någon skada med avseende på de påstådda 
överträdelserna. Om höga sanktionsnivåer skulle tillämpas för relativt små 
överträdelser och isolerade händelser och med liten eller ingen påverkan för 
registrerade, skulle de som verktyg för att säkerställa efterlevnad riskera att 
förlora sin effekt eftersom personuppgiftsansvariga inte skulle ha något 
incitament att sträva efter regelefterlevnad på systematisk nivå. 

Google gör sammanfattningsvis gällande att följande omständigheter ska 
beaktas som förmildrande. Det är fråga om isolerade händelser, som pågått 
under begränsad tid och rör ett begränsat antal registrerade som inte har 
lidit någon skada till följd av de påstådda överträdelserna. Google har 
meddelat de registrerade att de kan klaga till Datainspektionen. Google har 
inte haft uppsåt eller varit oaktsamt och kan inte anses vara huvudsakligen 
eller ensamt ansvarigt. Google efterlever dataskyddsförordningen på en 
systematisk nivå och agerar i enlighet med en uppförandekod genom att följa 
WP225-riktlinjerna. Google har samarbetat med Datainspektionen. Google 
har inte vunnit några finansiella fördelar eller undvikit förluster. 

3.3.2 Bedömning av överträdelsen avseende klagomål 2
I förmildrande riktning talar omständigheten att överträdelsen bara avser en 
person. 

Datainspektionen

 

DI-2018-9274

2 6 (31)

Följande omständigheter talar i försvårande riktning. Överträdelsen är ett led 
i en systematisk förfarande eftersom det följer de rutiner Google har. Vidare 
är de aktuella kategorierna av uppgifter, såsom känsliga uppgifter och 
brottsuppgifter, särskilt skyddsvärda. Om en sökträff leder till en webbsida 
med sådana personuppgifter om en person kan det ha en betydande 
inverkan på dennes grundläggande rättigheter avseende respekten för 
privatlivet och skyddet för personuppgifter och utgöra ett synnerligen 
allvarligt ingrepp.37 Det torde typiskt sett medföra skadat anseende, 
obehörigt röjande och betydande ekonomisk nackdel för enskilda, varvid det 
bör nämnas att klaganden i det aktuella fallet har liknat effekten av 
överträdelsen med att ett yrkesförbud skulle ha meddelats mot honom.38 
Google har inte vidtagit tillräckliga åtgärder för att lindra skadan, utan låtit 
sökträffen finnas kvar trots Datainspektionens tidigare beslut. Överträdelsen 
har varat i ca 4,5 månader under den tid som dataskyddsförordningen varit 
tillämplig. Eftersom förfarandet följt Googles rutiner är det inte frågan om 
ett enskilt misstag utan agerandet har skett uppsåtligt. Det kan också 
konstateras att Google har underlåtit att rätta sig efter det föreläggande som 
Datainspektionen meddelade i det tidigare beslutet med stöd av 45 § 
personuppgiftslagen och dataskyddsdirektivet om att upphöra med 
behandlingen. Genom att Google kräver att enskilda anger en exakt 
webbadress i Googles webbformulär och inte utreder om begäranden 
omfattar mer än så undviker bolaget i vart fall indirekt kostnader. 

3.3.3 Bedömning av överträdelsen avseende klagomål 8
I förmildrande riktning talar omständigheterna att överträdelsen bara avser 
en person och att den tid som överträdelsen har pågått medan 
dataskyddsförordningen varit tillämplig, ca två veckor, är en förhållandevis 
kort tid. 

I försvårande riktning talar följande omständigheter. Datainspektionen har 
konstaterat att Google har underlåtit att rätta sig efter det föreläggande som 
tillsynsmyndigheten meddelade i det tidigare beslutet med stöd av 45 § 
personuppgiftslagen och dataskyddsdirektivet om att upphöra med 
behandlingen och som vann laga kraft den 24 maj 2018. Google har gjort 
gällande att bolaget haft för avsikt att rätta sig efter ett lagakraftvunnet 

37 EU-domstolens dom av den 24 september 2019, G.C. m.fl., C-136/17, punkt 44 och 46.
38 Se aktbilaga 31, s. 2. 

Datainspektionen

 

DI-2018-9274

2 7 (31)

föreläggande, men har å andra sidan inte visat aktsamhet genom att rätta sig 
efter tillsynsmyndighetens bedömning genom att tillfälligt begränsa 
visningen av sökträffen i väntan på domstols bedömning eller ens när Google 
enligt egna uppgifter den 23 maj 2018 blivit delgiven domen som fastställde 
Datainspektionen bedömning. Beträffande de aktuella kategorierna av 
uppgifter har det gällt brottsuppgifter, som är särskilt integritetskänsliga.  
Om en sökträff leder till en webbsida med sådana personuppgifter om en 
person kan det ha en betydande inverkan på dennes grundläggande 
rättigheter avseende respekten för privatlivet och skyddet för 
personuppgifter och utgöra ett synnerligen allvarligt ingrepp.39 Det torde 
typiskt sett medföra skadat anseende, obehörigt röjande och betydande 
ekonomisk nackdel för enskilda, varvid det bör nämnas att klaganden i det 
aktuella fallet har liknat effekten av överträdelsen med att ett yrkesförbud 
skulle ha meddelats mot honom.40 Google har inte vidtagit tillräckliga 
åtgärder för att lindra skadan, utan låtit sökträffen finnas kvar trots 
Datainspektionens beslut och domstolens dom. Eftersom förfarandet följt 
Googles rutiner har det varit uppsåtligt.

3.3.4 Bedömning av överträdelsen avseende meddelande till webbansvariga och 
information till enskilda 
Följande omständigheter är försvårande. Överträdelsen som avser att skicka 
meddelande är sådan att den urholkar effektiviteten av rätten till 
borttagande och påverkar alla som har beviljats en begäran om borttagande. 
För den aktuella perioden kan potentiellt 5 690 personer omfattas av 
förfarandet. Överträdelsen beträffande vilseledande information påverkar 
alla som kan ha intresse av att göra en sådan begäran. Den aktuella kategorin 
av uppgifter, det vill säga att någon har begärt och beviljats borttagande, får 
typiskt sett anses utgöra en uppgift som den enskilde inte vill ska röjas för 
den webbansvarige eller någon annan, eftersom uppgiften kan användas för 
att motverka syftet med begäran. Överträdelserna medför därmed skada i 
form av förlorad möjlighet för den enskilde att utöva sina rättigheter, brist på 
kontroll över sina personuppgifter och obehörigt röjande. Överträdelserna 
har pågått sedan 25 maj 2018 och pågår fortfarande. Det framgår av 
utredningen i ärendet att Google har varit medveten om behandlingen och 
således att den skett uppsåtligen. Eftersom förfarandet kan antas medföra att 

39 EU-domstolens dom av den 24 september 2019, G.C. m.fl., C-136/17, punkt 44 och 46.
40 Det tidigare beslutet, s. 31. 

Datainspektionen

 

DI-2018-9274

2 8 (31)

enskilda avstår från att begära borttagande undviker Google i vart fall 
indirekt kostnader. 

3.3.5 Sanktionsavgifter ska påföras
De behandlingar som denna tillsyn omfattar avseende klagomål 2 och 8 i det 
tidigare beslutet har inneburit att Google behandlar uppgifter som 
Datainspektionen i tidigare beslut funnit att Google behandlat i strid med 
personuppgiftslagen och dataskyddsdirektivet och förelagt Google att 
upphöra med. Det kan således inte anses vara fråga om ursäktliga, materiella 
feltolkningar. Det visar också en bristande respekt för enskildas rättigheter 
och är därmed inte mindre överträdelser i den mening som avses i skäl 148 i 
dataskyddsförordningen. Det finns således inte skäl att ersätta en 
sanktionsavgift med en reprimand. Någon annan korrigerande åtgärd är inte 
aktuell. Google ska därför påföras administrativa sanktionsavgifter för 
överträdelserna.

Förfarandet att skicka meddelande till webbansvariga och den information 
som lämnas till den enskilde i webbformuläret sker systematiskt och riskerar 
att sätta rätten till borttagande ur spel. Det är inte fråga om mindre 
överträdelser. Det finns inte skäl att ersätta en sanktionsavgift med en 
reprimand. Det är inte heller tillräckligt att Google föreläggs att upphöra 
med förfarandet. Google ska därför påföras administrativa sanktionsavgifter 
också för dessa överträdelser. 

3.4 Fastställande av sanktionsavgiftens storlek

3.4.1 Generella bestämmelser 
Enligt artikel 83.1 i dataskyddsförordningen ska varje tillsynsmyndighet 
säkerställa att påförandet av administrativa sanktionsavgifter i varje enskilt 
fall är effektivt, proportionellt och avskräckande.

Datainspektionen har konstaterat att Google har överträtt artiklarna 5, 6, 9, 
10 och 17 i dataskyddsförordningen. Dessa artiklar omfattas av artikel 83.5, 
som innebär att ett högre sanktionsbelopp kan påföras.

Enligt 6 kap. 3 § dataskyddslagen får Datainspektionen även ta ut en 
sanktionsavgift vid överträdelser av artikel 10 i dataskyddsförordningen och 
ska då tillämpa artikel 83.1, 83.2 och 83.3 och bestämma avgiftens storlek 
med tillämpning av artikel 83.5.

Datainspektionen

 

DI-2018-9274

2 9 (31)

Den administrativa sanktionsavgiften får enligt artikel 83.3 inte överstiga 
beloppet för den grövsta överträdelsen om det är frågan om en eller samma 
uppgiftsbehandlingar eller sammankopplade uppgiftsbehandlingar. 

När det gäller beräkning av beloppet framgår av artikel 83.5 i 
dataskyddsförordningen att företag som begår överträdelser som de aktuella 
kan påföras sanktionsavgifter på upp till tjugo miljoner EUR eller fyra 
procent av den totala globala årsomsättningen under föregående budgetår, 
beroende på vilket värde som är högst. 

3.4.2 Det belopp som sanktionsavgifter kan bestämmas till
Vid bestämmande av maxbeloppet för en sanktionsavgift som ska påföras ett 
företag ska den definition av begreppet företag användas som EU-domstolen 
använder vid tillämpning av artiklarna 101 och 102 i EUF-fördraget (se skäl 
150 i dataskyddsförordningen). Av domstolens praxis framgår att detta 
omfattar varje enhet som utövar ekonomisk verksamhet, oavsett enhetens 
rättsliga form och sättet för dess finansiering samt även om enheten i 
juridisk mening består av flera fysiska eller juridiska personer.41 

Datainspektionen bedömer att det företags omsättning som ska läggas till 
grund för beräkning av de administrativa sanktionsavgifter som Google kan 
åläggas är Googles moderbolag Alphabet Inc (Alphabet). Av inhämtade 
uppgifter var Alphabets globala årsomsättning år 2018 ca 136 819 000 000 
amerikanska dollar (USD),42 vilket motsvarar cirka 119 500 000 000 euro 
(EUR).43 Detta motsvarar cirka 1 280 000 000 000 kronor.44 Det högsta 
sanktionsbelopp som kan fastställas i ärendet är fyra procent av detta belopp, 
det vill säga cirka 51 200 000 000 (femtioenmiljardertvåhundramiljoner) 
kronor.

41 Artikel 29-arbetsgruppen, Riktlinjer för tillämpning och fastställande av administrativa 
sanktionsavgifter i enlighet med förordning 2016/679 (WP253-riktlinjerna), s. 6.
42 Aktbilaga 40, s. 47. 
43 Med ledning av växelkursen USD till EUR per den 9 mars 2020 enligt Europeiska 
centralbanken, 0,8729.
44 Med ledning av växelkursen EUR till SEK per den 9 mars 2020 enligt Europeiska 
centralbanken, 10,7203. 

Datainspektionen

 

DI-2018-9274

3 0 (31)

3.4.3 Bestämmande av sanktionsavgiftens storlek 
För att sanktionsavgifter ska vara effektiva och avskräckande måste enligt 
Datainspektionens mening den personuppgiftsansvariges omsättning 
beaktas särskilt vid bestämmande av sanktionsavgifters storlek. En 
proportionalitetsbedömning måste också göras i varje enskilt fall. 

Vid en proportionalitetsbedömning måste man se till att sanktionsavgiften 
inte blir för hög i förhållande till de aktuella överträdelserna. Därvid ska 
beaktas att klagomålen avser två personer och att rutinen att regelmässigt 
meddela webbansvariga om borttagande och information till enskilda avser 
Sverige och i det aktuella ärendet kan uppgå till 5 690 registrerade. Samtidigt 
måste sanktionsavgifter vara effektiva och avskräckande. 

Sammantaget finner Datainspektionen att en effektiv, proportionell och 
avskräckande sanktionsavgift för de konstaterade överträdelserna avseende 
klagomål 2 och 8 är 25 000 000 (tjugofem miljoner) kronor och avseende 
meddelande till webbansvariga och vilseledande information till enskilda är 
50 000 000 (femtio miljoner) kronor.

Mot denna bakgrund beslutar Datainspektionen med stöd av 6 kap. 3 § 
dataskyddslagen och artiklarna 58.2 och 83 i dataskyddsförordningen att 
Google ska betala en administrativ sanktionsavgift på 75 000 000 (sjuttiofem 
miljoner) kronor. 
 

Detta beslut har fattats av generaldirektören Lena Lindgren Schelin efter 
föredragning av juristen Olle Pettersson. Vid den slutliga handläggningen 
har även chefsjuristen Hans-Olof Lindblom, enhetschefen Catharina 
Fernquist och juristen Nidia Nordenström deltagit.

Lena Lindgren Schelin, 2020-03-10   (Det här är en elektronisk signatur) 

3.5 Bilagor
Bilaga 1 – Hur man betalar sanktionsavgift

Datainspektionen

 

DI-2018-9274

3 1 (31)

4 Hur man överklagar 
Om ni vill överklaga beslutet ska ni skriva till Datainspektionen. Ange i 
skrivelsen vilket beslut som överklagas och den ändring som ni begär. 
Överklagandet ska ha kommit in till Datainspektionen senast tre veckor från 
den dag ni fick del av beslutet. Datainspektionen sänder överklagandet 
vidare till Förvaltningsrätten i Stockholm för prövning om inspektionen inte 
själv ändrar beslutet på det sätt ni har begärt. 

Ni kan e-posta överklagandet till Datainspektionen om det inte innehåller 
några integritetskänsliga personuppgifter eller uppgift som kan omfattas av 
sekretess. Myndighetens kontaktuppgifter framgår av beslutets första sida. 

